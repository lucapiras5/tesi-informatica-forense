# Software libero come modello ideale per l'informatica forense

## Esigenze del software per l'informatica forense

### Fasi dell'analisi

TODO L'informatica forense studia il trattamento dei dati informatici, e lo strumento per il loro trattamento sono i programmi informatici, anche detti software.^[I due termini saranno usati in maniera intercambiabile.] Il software usato dall'informatica forense deve rispondere ad una serie di requisiti, che derivano dal fatto che il software sarà usato all'intero di un processo.

### Acquisizione

L'acquisizione è la fase in cui si ottiene una copia dei dati informatici [@Ferrazzano2014, p. 34]. Quando il codice di procedura penale menziona operazioni che potrebbero influire sull'integrità dei dati informatici,^[Ad esempio, le ispezioni, perquisizioni, sequestri, accertamenti urgenti.] usa espressioni come "adottando misure tecniche dirette ad assicurare la conservazione dei dati originali e ad impedirne l'alterazione",^[Art. 244 co. 2, art. 247 co. 1-*bis*, art. 352 co. 1-*bis* c.p.p.] oppure "mediante procedura che assicuri la conformità della copia all'originale e la sua immodificabilità".^[Art. 254-*bis*, art. 354 co. 2 c.p.p.]

Pertanto, si può concludere che l'acquisizione dei dati informatici deve impedire l'alterazione dei dati originali, deve garantire che la copia sia conforme all'originale, e che si possa rilevare se la copia è stata modificata.^[È praticamente impossible garantire la vera immodificabilità dei dati informatici, il meglio che si può fare è usare strumenti che verificano se sono stati modificati o meno.]

I dati possono essere acquisiti da fonti diverse,^[Supporti materiali rimovibili, supporti integrati, da internet, dalla RAM, ecc.]
ed ogni fonte presenta caratteristiche diverse, che influenzano come i dati devono essere acquisiti.

Il primo problema da considerare è la quantità di dati che è possibile acquisire dal supporto.^[Più dati è possibile acquisire, è più si può parlare di una copia "conforme" all'originale.]
Nel caso di supporti materiali estraibili,^[Ad esempio, dischi rigidi o memorie *flash* (chiavette USB, schede SD, e SSD), ecc.] è generalmente possibile acquisire tutti i dati che contengono.^[È importante che il software per l'informatica forense implementi correttamente le specifiche tecniche relative al funzionamento di ogni tipo di supporto materiale, in modo che sia possibile usare i comandi di basso livello (ossia, che permettono di interagire direttamente con l'hardware) per garantire l'estrazione della maggiore quantità di informazioni possibili (ad esempio, informazioni diagnostiche). In ogni caso, è importante catturare anche lo spazio non allocato (ossia, non assegnato ad una partizione), e lo slack space (lo spazio libero all'interno delle singole partizioni), perché potrebbero contenere tracce di dati informatici (v. @Ferrazzano2014, p. 34).]
Nel caso di supporti materiali *embedded* (integrati, e quindi non estraibili)^[Ad esempio, smartphone, tablet, i supporti contenuti nei computer più recenti della Apple, dispositivi creati *ad hoc* che non usano parti standard come apparecchiature mediche, ecc.] e nel caso della *network forensics*^[Analisi forense di dati che sono resi disponibili mediante connessioni di rete. Ad esempio, siti internet, dati conservati su piattaforme cloud, dati conservati su altri sistemi informatici a cui non si ha un accesso diretto, ed è necessario usare protocolli di rete (SSH, SMB, ecc.) per accedervi, ecc.] tendono ad esporre meno dati.^[In entrambi i casi, non si ha accesso diretto al supporto materiale, ma è necessario comunicare con il software che viene eseguito sul dispositivo integrato o server remoto, e ha accesso ai dati. È generalmente sconsigliabile cercare di eseguire operazioni di forzatura delle misure di protezione per cercare di ottenere il pieno accesso a tutti i dati contenuti sul dispositivo. Queste operazioni vanno ad alterare il normale funzionamento del software che risiede sul dispositivo, e quindi potrebbero danneggiare o modificare i dati in maniera difficilmente prevedibile. Piuttosto, è preferibile accontentarsi di leggere i dati che il dispositivo mette naturalmente a disposizione, tenendo sempre a mente che le informazioni offerte potrebbero non essere complete o precise. Ad esempio, il protocollo HTTP (v. R. Fielding, M. Nottingham, J. Reschke, *RFC 9110: HTTP Semantics*, 2022, <https://httpwg.org/specs/rfc9110.html>) è largamente usato per trasferire singoli file. Tuttavia, il protocollo non richiede la comunicazione corretta degli elementi più basilari del file. Ad esempio, l'ultima modifica del file su disco non deve essere riprodotta nel campo *Last-Modified*, ed l'indicazione del nome del file quando viene scaricato è un'estensione allo standard base (v. J. Reschke, *RFC 6266: Use of the Content-Disposition Header Field in the Hypertext Transfer Protocol (HTTP)*, 2011, <https://httpwg.org/specs/rfc6266.html>).]
Nel caso di acquisizioni su sistemi che sono accesi, è possibile acquisire i contenuti della memoria volatile.^[È importante catturare l'intero contenuto della memoria. Quando la RAM si riempie, il sistema operativo trasferisce parte dei dati della memoria all'interno di un file o partizione di *swap* (nei sistemi Linux) o nel *pagefile* (nei sistemi Windows). Pertanto, è importante acquisire anche una copia di questi file. I contenuti della RAM includono i programmi in esecuzione, gli utenti connessi, le connessioni di rete attive, i dispositivi in uso, ecc. (v. @Ferrazzano2014, 36).]

Il secondo passo è impedire i dati originali non vengano modificati durante l'operazione di copia. Pertanto, il software per l'informatica forense deve usare tutte le precauzioni possibili per ridurre al minimo questo rischio.^[Ad esempio, quando si apre un file è preferibile usare la funzione *open* (v. @Man7_Open, sez. "DESCRIPTION") piuttosto che la funzione *fopen* (v. @Man7_Fopen, sez. "DESCRIPTION"), perché la prima permette di specificare in maniera esplicita le opzioni *O_RDONLY* (apertura in sola lettura) e *O_NOATIME* (divieto di cambiare la data di ultima apertura del file), e quindi di evitare eventuali operazioni in scrittura sul file. Ancora, quando si collega un supporto materiale, è importante usare prima il comando *blockdev* con l'opzione *--setro* per impedire qualsiasi operazione in scrittura prima di usare *mount* (v. @UtilLinux_Mount, sez. "COMMAND-LINE OPTIONS"), e poi il comando *mount* con le opzioni *ro* (sola lettura), *noatime* (divieto di aggiornare la data di ultima apertura), e *noexec* (divieto di eseguire file) (v. @Zanero2010, p. 73).]

Il terzo passo è l'esecuzione dell'operazione di copia. Di per sé, la copia è un'operazione meccanicamente semplice.^[Si parla di copia "bit-a-bit", ma in realtà sarebbe estremamente inefficiente copiare un bit alla volta. La copia viene eseguita leggendo e copiando blocchi di centinaia o migliaia di byte.] Il vero problema è la gestione degli errori di lettura da parte del software per l'informatica forense.^[Il software deve essere in grado di rilevare che sia avvenuto un errore, e deve chiedere all'utente come proseguire (se riprovare ad acquisire il dato, se saltare l'acquisizione del dato che ha causato l'errore e continuare l'operazione, o se interrompere l'operazione). Il programma deve fornire quante più informazioni utili all'utente, in modo che possa prendere una decisione informata. In ogni caso, nella traccia delle operazioni svolte il programma deve indicare ogni situazione che pur non essendo un errore, potrebbe influire negativamente sulla qualità dei dati, gli errori e le decisioni prese dall'utente, e le conseguenze di queste decisioni sulla completezza ed integrità dei dati (ad esempio, indicare quali sono i dati mancanti, o a che punto si è interrotta l'operazione).]

Infine, è necessario verificare la conformità della copia all'originale. Questa operazione viene svolta calcolando almeno due hash dei dati da acquisire, e dei dati acquisiti, e confrontando i risultati.^[Se i *digest* (risultato del calcolo dell'hash) sono identici, i dati sono identici (v. @Ferrazzano2014, p. 35).]
Questo è possibile solo se l'operazione di acquisizione è ripetibile, perché richiede una seconda lettura dei dati informatici già acquisiti.^[L'operazione di copia può essere irripetibile per sua natura, o per le circostanze del caso concreto. Ad esempio, si pensi all'acquisizione di dati da un supporto materiale che produce numerosi errori di lettura (potrebbe smettere di funzionare), o all'acquisizione della RAM (è una memoria volatile ed in continuo cambiamento), ecc. In tutti questi casi, potrebbe essere rischioso o inutile ripetere la lettura dei dati originali per verificare la conformità della copia. Piuttosto, in questi casi è importante documentare l'operazione anche con strumenti esterni rispetto al software (v. @Ferrazzano2014, pp. 35--36).]
La fase di verificazione non pone problemi significativi.^[In primo luogo, il software deve implementare correttamente la funzione di hash, ma questo non è un problema, perché la specificazione tecnica è dettagliata (v. @NIST_FIPS_180_4) ed esistono esempi ufficiali per verificare la correttezza dell'implementazione (v.National Institute of Standards and Technology, *Examples with Intermediate Values*, 2023, <https://web.archive.org/web/20230603170119/https://csrc.nist.gov/Projects/cryptographic-standards-and-guidelines/example-values>. Inoltre, si richiede che il software usi almeno due funzioni di hash per tre motivi. Il primo è perché esistono metodi per generare lo stesso *digest* anche se i valori in input sono diversi (è un attacco crittografico chiamato *chosen-prefix collision*, v. @Leurent2020, p. 1839), ma è improbabile che lo stesso metodo funzioni per due funzioni di hash diverse. Il secondo è che nel tempo le funzioni di hash diventano obsolete (v. National Institute of Standards and Technology, *NIST Transitioning Away from SHA-1 for All Applications*, 2022, <https://web.archive.org/web/20221216212335/https://csrc.nist.gov/news/2022/nist-transitioning-away-from-sha-1-for-all-apps>) ed è preferibile usare funzioni di hash più recenti, per rendere la propria applicazione a prova di futuro.]
Inoltre, il calcolo dell'hash della copia può essere anche ripetuto a distanza di tempo, per verificare se la copia abbia subito modificazioni.^[Basta ricalcolare l'hash della copia, e verificare se è cambiato rispetto ai valori che erano stati ottenuti durante la prima verificazione.]

### Conservazione

La conservazione [@Ferrazzano2014, 37] è la fase in cui i supporti che contengono i dati^[Sia i supporti su cui i dati sono stati acquisiti, sia eventualmente i supporti contenenti i dati originali.] vengono preparati per il trasporto, ed i dati vengono preparati per l'archiviazione di lungo termine.^[La conservazione è una fase del trattamento dei dati che non termina per poi essere sostituita da un'altra fase, ma piuttosto, continua ad essere rilevante fino a quando i dati continuano ad essere utili a fini processuali.]

Il codice di procedura fa riferimento alla custodia dei dati informatici in due articoli. L'art. 259 co. 2 c.p.p. recita:

> Quando la custodia riguarda dati, informazioni o programmi informatici, il custode è altresì avvertito dell'obbligo di impedirne l'alterazione o l'accesso da parte di terzi, salva, in quest'ultimo caso, diversa disposizione dell'autorità giudiziaria.

L'art. 260 co. 2 c.p.p. recita:

> L'autorità giudiziaria fa estrarre copia dei documenti e fa eseguire fotografie o altre riproduzioni delle cose sequestrate che possono alterarsi o che sono di difficile custodia, le unisce agli atti e fa custodire in cancelleria o segreteria gli originali dei documenti, disponendo, quanto alle cose, in conformità dell'articolo 259. Quando si tratta di dati, di informazioni o di programmi informatici, la copia deve essere realizzata su adeguati supporti, mediante procedura che assicuri la conformità della copia all'originale e la sua immodificabilità; in tali casi, la custodia degli originali può essere disposta anche in luoghi diversi dalla cancelleria o dalla segreteria.

Per prevenire l'alterazione e l'accesso non autorizzato da parte di terzi, la soluzione più semplice ed efficace è di conservare i supporti materiali scollegati da sistemi informatici.^[In inglese, quando un sistema è completamente dalla rete, e isolato da altri sistemi, si parla di *air-gapping*. I vantaggi sono molteplici: non si consuma energia per mantenere acceso il disco, non serve effettuare la manutenzione dei server che contengono i dati, non ci si deve preoccupare di possibili attacchi informatici, perché l'unico modo per acquisire o danneggiare i dati è ottenere il possesso fisico del supporto, ecc. L'unico svantaggio è che è necessario verificare in maniera periodica il corretto funzionamento dei supporti su cui i dati sono archiviati.]

Per garantire l'immodificabilità dei dati l'uso di supporti materiali specializzati^[Ad esempio, i supporti ottici (DVD, Blu-Ray), che non possono essere modificati dopo essere stati scritti; o il formato LTO (*Linear-Tape Open*), se impostato in modalità di sola lettura.]
presenta vari problemi,^[I supporti materiali specializzati richiedono hardware apposito, che può essere particolarmente costoso (per il formato LTO) o può entrare in disuso nel tempo (per i supporti ottici). Ancora, i supporti materiali possono presentare delle particolarità che rendono il loro uso scomodo. Ad esempio, possono servire decine di supporti ottici per archiviare un singolo hard disk, le velocità in lettura e scrittura di un supporto ottico sono minori rispetto a quelle di un hard disk, se sul disco è presente anche un solo errore di scrittura, l'intero disco deve essere buttato via e riscritto di nuovo, ecc.]
e pertanto è preferibile usare supporti materiali generici,^[Ossia, i tradizionali hard disk, che possono essere acquistati a prezzi modici, e non richiedono hardware particolare.]
insieme a software specializzato per il backup e l'archiviazione dei dati.

In particolare, questo tipo di software deve usare tecniche che impediscono la modifica intenzionale dei dati,^[Ad esempio, permettere solo la lettura dei dati, e non la scrittura (modalità *read-only*), o permettere la scrittura di nuovi dati solo alla fine dell'archivio, in modo da non sovrascrivere i dati già presenti (modalità *append-only*).]
sono in grado di proteggere i dati con misure crittografiche,^[È sempre preferibile acquisire quanti più dati possibile, per avere il maggior numero di elementi che possono aiutare i tecnici nella loro valutazione, ma questo significa che ogni acquisizione mette a rischio di esporre a terzi una grande quantità di dati irrilevanti per le indagini, ma che sono riservati o sensibili. Per questo motivo, è importante che i dati siano protetti mentre sono archiviati.]
rilevare cambiamenti all'interno dei dati,^[Ad esempio, usando tecniche di *authenticated encryption* (crittografia autenticata) è possibile cifrare i dati, e allo stesso tempo, garantire che i dati non siano stati alterati, perché in caso di alterazione dei dati criptati, la decifrazione fallirebbe con un errore.\label{crittografia_autenticata}]
ed eventualmente cercare di riparare i dati in caso di corruzione.^[Ad esempio, duplicando più volte i dati ed usando un *consensus algorithm*, oppure usando un sistema di *error-correcting codes*, ecc.]

### Catena di custodia

La catena di custodia è un documento che inizia ad essere redatto dopo il sequestro dei dati digitali, e continua ad essere aggiornato durante la tutta la fase della loro conservazione. La redazione di una catena di custodia è richiesta ed è regolata dagli standard ISO,^[In particolare, lo standard ISO 27037:2012. V. @Ferrazzano2014, p. 38]
ma non è menzionata nel codice di procedura italiano.^[Gli standard ISO non sono vincolanti dal punto di vista legale, e al più possono rilevare come strumenti di *soft law*, che possono ispirare il legislatore ad adottare buone pratiche. Le uniche formalità previste dal codice a seguito del sequestro sono l'applicazione e rimozione di sigilli da parte dell'ufficiale giudiziario sulle cose sequestrate (artt. 260 e 261 c.p.p.).]

È possibile prendere come esempio il codice di procedura penale colombiano^[Art. 254 ss., v. Congreso de la República de Colombia, *Ley 906 de 2004, Por la cual se expide el Código de Procedimiento Penal. (Corregida de conformidad con el Decreto 2770 de 2004)*, 2004, <https://web.archive.org/web/20200707152305/https://www.funcionpublica.gov.co/eva/gestornormativo/norma.php?i=14787>.]
per esaminare i requisiti processuali della catena di custodia.

L'art. 254 indica la finalità e gli elementi che devono essere considerati:

> *Con el fin de demostrar la autenticidad de los elementos materiales probatorios y evidencia física, la cadena de custodia se aplicará teniendo en cuenta los siguientes factores: identidad, estado original, condiciones de recolección, preservación, embalaje y envío; lugares y fechas de permanencia y los cambios que cada custodio haya realizado. Igualmente se registrará el nombre y la identificación de todas las personas que hayan estado en contacto con esos elementos.*^[Al fine di dimostrare l'autenticità degli elementi di prova e delle prove materiali, la catena di custodia sarà redatta tendendo conto dei seguenti elementi: identità, stato originale, condizioni al momento della raccolta, conservazione, imballaggio, spedizione; luoghi e date di permanenza, e cambiamenti apportati da ogni custode. Allo stesso modo si registrerà il nome ed i documenti di tutte le persone che sono state in contatto con questi elementi.]

Per quanto riguarda la prova informatica, è importante compilare la catena di custodia considerando la doppia natura dei dati informatici, materiale^[I supporti materiali sono identificati con il loro numero seriale. Le loro condizioni al momento della raccolta (ad esempio, "inserito in un computer trovato acceso", oppure "disco rigido esterno, non collegato ad un computer") indicano le ultime cause di modificazione che hanno influenzato i dati. Per quanto riguarda le modalità di acquisizione, conservazione e trasporto, si indica come il supporto è stato estratto, se si sono verificati problemi durante l'estrazione, e quali misure sono state prese per proteggerlo da danni.]
e digitale.^[I dati informatici sono identificati dai loro hash. Le condizioni al momento della raccolta sono indicate nel log della procedura di acquisizione (che indicherà informazioni come quale programma è stato usare per compiere l'acquisizione, quando l'operazione è stata compiuta, su quale supporto, quanti dati sono stati copiati, se sono avvenuti errori durante la lettura o verificazione, i vari *digests*, ecc.). Per quanto riguarda la loro conservazione, si devono indicare quale precauzioni e quali programmi sono stati usati per garantire l'integrità e cercare di evitare la modifica dei dati.]

La redazione della catena di custodia è di responsabilità dei funzionari pubblici (art. 255):

> *La aplicación de la cadena de custodia es responsabilidad de los servidores públicos que entren en contacto con los elementos materiales probatorios y evidencia física.*^[I PU che entrano in contatto con gli elementi di prova e le prove materiali sono responsabili per la redazione della catena di custodia.]

Per identificare i funzionari pubblici, i custodi, e più in generale, tutte le persone che entrano in contatto con i dati informatici, è possibile redigere una catena di custodia in formato digitale, e applicare delle firme digitali.^[In questo modo, ogni atto che entra a fare parte della catena di custodia viene firmato congiuntamente dal funzionario responsabile e da tutti gli altri partecipanti. Se la redazione della catena di custodia viene interpretata come un'attività che attribuisce la qualifica di PU, si tratterà di firma digitale autenticata (art. 25 CAD). Se alcuni dei partecipanti non sono in grado di apporre una firma digitale, è possibile redigere la catena in formato cartaceo, apporre una normale firma autografa, scansionare il documento firmato a mano, e applicare almeno la firma digitale del funzionario responsabile per le operazioni.\label{catena_custodia_firme_digitali}]

Il materiale raccolto deve essere conservato e consegnato il prima possibile al perito. I vari funzionari che man mano entrano in possesso degli elementi sono responsabili per la loro conservazione, e devono verificare che i dati non siano stati alterati.^[Si deve verificare che i supporti materiali siano stati imballati correttamente, e che il supporto materiale ed gli hash dei dati in esso contenuto corrispondano a quanto riportato all'inizio della catena di custodia.]
Il perito, prima di analizzare i dati, provvede a controllarne l'integrità (artt. 257 a 261).

Si dispone la conservazione degli elementi dopo la loro analisi, in modo che possano essere recuperati in qualsiasi altro momento per analisi successive, o eventualmente, la loro distruzione (art. 262):

> *Los remanentes del elemento material analizado, serán guardados en el almacén que en el laboratorio está destinado para ese fin. Al almacenarlo será previamente identificado de tal forma que, en cualquier otro momento, pueda ser recuperado para nuevas investigaciones o análisis o para su destrucción, cuando así lo disponga la autoridad judicial competente.*^[I residui degli elementi materiali analizzati saranno conservati nel magazzino che è destinato a questo scopo nel laboratorio. Al momento del deposito, si provvederà ad identificare i residui in modo che, in qualsiasi altro momento, sia possibile recuperarli per nuove investigazioni o analisi o per distruggerli quando richiesto dall'autorità giudiziale competente.]

La soluzione ideale per la conservazione dei dati a lungo termine è di cifrarli, e di conservare la chiave di cifratura su carta, in un luogo separato.^[In questo modo, è possible "distruggere" i dati (meglio, renderli illeggibili) in maniera irreversibile distruggendo la chiave. Allo stesso modo, chiunque entri in possesso del supporto ma non della chiave di cifratura non sarà in grado di leggere i contenuti. Per verificare l'integrità dei dati è possibile usare la crittografia autenticata, e provare a decrittarli ad intervalli periodici (v. nota \ref{crittografia_autenticata}).]

Infine, si prevede che ad ogni passaggio i responsabili si identifichino e diano un resoconto dello stato degli elementi (artt. 263 e 264), e che la catena di custodia sia autenticata dalla PG e dai periti (art. 265).^[Per quanto riguarda l'identificazione dei responsabili, v. nota \ref{catena_custodia_firme_digitali}. Ogni aggiunta alla catena di custodia deve essere a sua volta firmata dai soggetti presenti.]

Il codice non definisce in cosa consista l'autenticazione. Se la catena di custodia viene redatta in forma digitale, si può immaginare che serva verificare che la catena contenga tutti gli atti compiuti, e che ogni atto sia firmato correttamente.^[Per garantire la prima condizione, è possibile inserire un riferimento agli atti precedenti all'interno dell'atto nuovo, in modo da creare un collegamento fra i vari anelli della catena. Non sono necessarie particolari accortezze per la seconda condizione, dato che il software che appone la firma deve anche essere in grado di verificarla.]

In generale, si può osservare che gli articoli del codice sono ispirati ad una netta divisione delle responsabilità fra i vari soggetti,^[La PG ha il solo compito di assicurare la fonte di prova, i soggetti intermedi fra PG e perito hanno il compito di assicurare la sua corretta conservazione e trasporto, ed il perito è l'unico soggetto che può svolgere accertamenti ed analisi.]
che enfatizza il ruolo del perito, e l'importanza della conservazione della prova.^[La prova deve essere portata al perito nel minor tempo possibile, e tutti i custodi intermedi devono garantire che la prova sia ancora integra. Questa impostazione è particolarmente adatta ai dati digitali, dato che possono essere modificati con facilità ad ogni passaggio di mani, e rilevare queste modifiche non è facile.]

### Analisi e valutazione

L'analisi e la valutazione sono due fasi distinte, ma strettamente legate fra di loro. L'analisi consiste nella ricerca degli elementi che risultano utili per la ricostruzione del fatto,^[Nel caso più semplice, questi elementi possono essere individuati ed aperti senza l'uso di tecniche particolari; se i file sono stati cancellati, è possibile esaminare l'intero contenuto del disco per cercare di recuperarli; se i file sono stati occultati mediante tecniche di stenografia (nascondere un file dentro un altro file) o crittografia, è possibile usare strumenti di analisi specializzati per rilevare l'uso di queste tecniche; se la macchina è stata colpita da un attacco informatico, è necessario verificare la presenza del malware, o di sue tracce, ecc. V. @Ferrazzano2014, pp. 39--40.]
mentre l'analisi consiste nella interpretazione di questi elementi.^[È possibile dare più interpretazioni degli stessi dati informatici (ad esempio, "certi file sono stati scaricati intenzionalmente", oppure "quei file non sono mai stati scaricati, ma sono stati aggiunti da un terzo"). Per ogni interpretazione, si devono cercare gli indizi rilevanti, valutare la loro affidabilità individuale, ed infine, valutare l'affidabilità complessiva dell'interpretazione (ad esempio, si può verificare se esiste traccia di quei file nella cronologia o cache del browser; se non si trova nulla, si cerca di determinare se la cronologia o cache sono state manipolate per eliminare le tracce; si confrontano i metadati dei file, come la data di creazione o l'utente che ha creato il file, con altri file vicini, alla ricerca di incongruenze; si controlla la data di ultima apertura del file; si ricercano elementi che possono aiutare a determinare se quelle date sono state manipolate; ecc.). V. @Ferrazzano2014, p. 41.]
Entrambe le fasi sono svolte sia dal perito,^[L'analisi del perito è limitata agli elementi necessari per rispondere ai quesiti che sono stati posti dal giudice, e la sua valutazione deve essere terza ed imparziale (non deve né accusare, né difendere l'imputato).]
sia dai consulenti tecnici.^[L'analisi e le valutazioni del consulente tecnico del PM riguardano principalmente gli elementi a sostegno dell'accusa, ma non possono ignorare gli elementi a favore dell'indagato o imputato (art. 358 c.p.p.). L'analisi e le valutazioni del consulente tecnico del difensore riguardano esclusivamente gli elementi a favore dell'indagato o imputato.]

La valutazione (come fase del dati informatici, svolta da soggetti con competenze tecniche) non va confusa con la libera valutazione delle prove, svolta dal giudice (art. 192 co. 1 c.p.p.), perché hanno natura diversa.^[I tecnici valutano direttamente ed esclusivamente i dati informatici, mentre il giudice valuta la loro interpretazione, considerando anche il resto del quadro probatorio. In particolare, è importante ricordare che il perito può solo aiutare il giudice a decidere, ma non può decidere al posto del giudice. Il giudice non può mai compiere un rinvio generico alle valutazioni del perito, oppure semplicemente ripeterle parola per parola. Piuttosto, deve sempre spiegare con proprie parole perché è d'accordo con il perito, e soprattutto, spiegare i motivi per cui non ha accolto le critiche dei consulenti tecnici. Allo stesso modo, il perito deve sempre presentare le sue conclusioni in maniera critica, evidenziando tutte le ragioni per cui una certa interpretazione potrebbe essere inaffidabile. Il ruolo dei consulenti tecnici è proprio di criticare l'opera del perito, e fornire più elementi di valutazione al giudice.] 

Queste fasi comportano una serie di esigenze per il software. La più importante è che lo strumento di analisi sia conforme ai risultati prodotti dalla ricerca scientifica.^[La ricerca scientifica presenta il vantaggio di essere stata discussa e comprovata in maniera empirica e pubblica, mediante un processo imparziale di *peer-review*.]
Laddove questo non sia possibile,^[Ad esempio, perché i metodi di analisi sono innovativi o sperimentali (e quindi la comunità scientifica non è ancora arrivata ad un grado soddisfacente di *peer-review*), perché sono proprietari (e quindi non si vuole rendere pubblico il loro funzionamento nei dettagli), oppure perché sono basati su tecnologie che per loro natura sono opache (ad esempio, le intelligenze artificiali che sono state addestrate a classificare il contenuto delle immagini).]
è necessario argomentare la ragionevolezza dell'approccio usato, caso per caso.^[In generale, si deve sempre spiegare il funzionamento del software, e fornire l'accesso ai dati e alle risorse che sono stati usati per la sua creazione. Più questi elementi sono irragionevoli (ad esempio, si discostano dai principi fondamentali della materia, senza indicare il motivo), generici (ad esempio, gli sviluppatori di un approccio proprietario si rifiutano di entrare nei dettagli per mantenere il segreto industriale), o incompleti (ad esempio, potrebbe essere legalmente o moralmente impossibile fornire le immagini che sono state usate per addestrare un'intelligenza artificiale a riconoscere foto e video pedo-pornografici), e più il giudice deve valutare questi approcci con sfavore.]

La seconda esigenza è il corretto funzionamento dello strumento di analisi.^[Dopo che si è dimostrato che il metodo di analisi ha fondamenti scientifici, o che comunque l'approccio seguito è ragionevole, si deve dimostrare che il metodo di analisi è stato implementato correttamente nel software.]
Idealmente, si dovrebbe ridurre la quantità di bug al minimo,^[Errori di programmazione che portano il programma a compiere operazioni inaspettate o indesiderate, e quindi compromettono la correttezza dei risultati dell'analisi, e più in generale, il suo grado di attendibilità.]
ma, più realisticamente,^[Individuare, riprodurre e correggere i bug è un'operazione complessa, che richiede una grande quantità di tempo e risorse, e spesso si parla di *known bugs* (bug conosciuti) per indicare il fatto che i programmatori sono a conoscenza dell'esistenza di un bug, ma non lo hanno corretto subito, per una varietà di motivi (hanno preferito concentrarsi su altri bug più gravi, non sono ancora certi su come correggere il bug, correggerlo richiederebbe un investimento di risorse notevole, ecc.).]
si dovrebbe fornire la maggiore quantità di documentazione relativa ai bug possibile.^[Se gli sviluppatori o soggetti terzi individuano un bug, gli sviluppatori sono tenuti a portarlo immediatamente a conoscenza del pubblico, indicando informazioni come quali versioni del software sono viziate dal bug, in che situazioni si verifica, e che effetti produce. Questa documentazione deve rimanere disponibile anche dopo che il bug viene corretto in una versione successiva del software, nel caso in cui si debba riesaminare o ripetere un'analisi svolta con una versione precedente.]

Infine, l'ultima esigenza è la flessibilità dello strumento di analisi. È preferibile che ogni strumento si specializzi per l'analisi di un certo tipo di dati,^[È meglio avere un numero ristretto di software altamente specializzati, in modo da concentrare gli sforzi per il loro sviluppo, invece di disperderli fra numerosi progetti.]
ma all'interno di quell'ambito è opportuno offrire una varietà di metodi di analisi.^[Il primo motivo è che è difficile prevedere in anticipo i quesiti che potrebbero essere posti dal giudice all'interno di un caso concreto, e pertanto è meglio avere quanti più strumenti possibile a disposizione. Il secondo motivo è che se più metodi di analisi hanno la stessa funzione, e operano secondo tecniche diverse, e queste tecniche sono tutte valide, è possibile confrontare i vari risultati per giungere ad una valutazione più ponderata. Ad esempio, *VirusTotal* permette di analizzare un file usando più di 70 programmi antivirus. Se un ristretto numero di programmi ritiene che il file sia un virus, ma gli altri non rilevano nulla, molto probabilmente si tratta di un falso positivo. V. VirusTotal, *How it works*, 2023, <https://web.archive.org/web/20231231202321/https://docs.virustotal.com/docs/how-it-works>.]
Il massimo grado di flessibilità viene raggiunto se il software supporta l'uso di *plug-in* (moduli aggiuntivi).^[In questo modo, gli sviluppatori di terze parti (ossia, gli sviluppatori diversi dagli sviluppatori originali) possono contribuire nuovi metodi di analisi, e non si è più limitati solo ai metodi di analisi forniti dagli sviluppatori originali. Gli sviluppatori di terze parti non sono necessariamente meno affidabili degli sviluppatori originali; anzi, se gli sviluppatori originali non sviluppano più il programma in maniera attiva, gli autori di *plug-in* possono continuare a fornire strumenti di analisi migliori e aggiornati, e quindi mantenere in vita il software, quasi sostituendosi agli sviluppatori originali.] 

### Presentazione e contraddittorio

La presentazione è la fase finale del trattamento dei dati informatici, in cui le valutazioni svolte dal personale tecnico vengono concretamente acquisite all'interno del dibattimento.^[V. @Ferrazzano2014, pp. 41--42. Il perito e gli eventuali consulenti tecnici vengono inseriti nelle liste testimoniali (art. 468 c.p.p.), ed in ogni caso, il giudice acquisisce la relazione finale del perito (art. 227 c.p.p.) e le memorie scritte dai consulenti tecnici (art. 233 co. 1 c.p.p.).]
Questa fase non richiede l'uso di software per il trattamento dei dati,^[Salvo il caso in cui venga disposto un esperimento giudiziale (artt. 218 e 219 c.p.p.), perché a questo punto la presentazione dei risultati richiede necessariamente l'uso di software.]
perché è puramente incentrata sulla discussione di come il software è stato usato nelle fasi precedenti.^[Il perito ed i consulenti discutono gli strumenti di analisi, i loro fondamenti scientifici, e la validità ed affidabilità delle conclusioni a cui sono arrivati, in un contraddittorio davanti al giudice.]

Le linee-guida per l'ingresso di conoscenze scientifiche all'interno del processo sono state indicate per la prima volta nel 1923 in *Frye v. United States*,^[L'unico requisito indicato era una *general acceptance* (generale accettazione) della teoria scientifica che si voleva far valere nel processo, v. @FryeVUnitedStates.]
e sono state riformulate nel 1993 dalla Corte Suprema degli Stati Uniti in *Daubert v. Merrel Dow Pharmaceuticals*.^[Le *Federal Rules of Evidence* (norme federali in materia di prove) sono state adottate nel 1975, e permettono l'assunzione di qualsiasi prova, purché non sia vietata dalla legge, o sia irrilevante (*Rule 402*; cfr. art. 191 co. 1 e art. 190 co. 1 c.p.p.). Una prova è rilevante se permette di determinare se un certo fatto sia stato commesso o meno (*Rule 401*; cfr. art. 187 co. 1 c.p.p.). La *expert testimony* (perizia o consulenza tecnica) non menziona il requisito della *general acceptance* degli elementi scientifici che vengono menzionati dall'esperto (*Rule 702*), e non è nemmeno possibile aggiungerlo in via interpretativa, perché mentre è possibile usare le decisioni di *common law* (decisioni giurisprudenziali) per interpretare uno *statute* (legge), questa interpretazione non può essere *contra legem* (contraria alla legge), ed il criterio restrittivo in *Frye* contrasta con il *permissive backdrop* (spirito permissivo) che ispira le *Federal Rules of Evidence*. V. @DaubertVMerrelDownPharmaceuticalsInc, pp. 585--589.]

In *Daubert* si afferma che il giudice è tenuto a compiere due valutazioni. La prima riguarda l'ammissibilità della prova scientifica, che deve soddisfare due requisiti [@DaubertVMerrelDownPharmaceuticalsInc, p. 593]:
deve essere fondata su conoscenze scientifiche,^[Pertanto, deve essere ottenuta mediante il metodo scientifico, e deve essere ragionevolmente certa. Nella scienza non esistono certezze assolute, ma il metodo scientifico permette di creare modelli sempre più precisi. In particolare, è importante che l'oggetto della deposizione deve essere stato soggetto a verifica empirica. V. @DaubertVMerrelDownPharmaceuticalsInc, pp. 589--590.]
e deve essere rilevante e utile per l'accertamento dei fatti.^[Cfr. gli artt. 190. co. 1 e 187 co. 1 c.p.p., v. @DaubertVMerrelDownPharmaceuticalsInc, pp. 590--592.]

Se la prova è ammissibile, il giudice deve valutare la sua attendibilità secondo una serie di fattori:^[L'elenco indicato dalla corte non è tassativo, v. @DaubertVMerrelDownPharmaceuticalsInc, p. 593.]

- La teoria o tecnica scientifica deve essere verificabile, e preferibilmente, sottoposta a verificazione;^[La possibilità di verificare, confutare o falsificare le teorie caratterizza la scienza, e la distingue dalle altre forme di ricerca e studio, v. @DaubertVMerrelDownPharmaceuticalsInc, p. 593.]
- È preferibile, ma non necessario, che la teoria o tecnica sia stata pubblicata e soggetta a *peer-review*;^[La pubblicazione è un fattore importante, ma non determinante, perché da sola la pubblicazione non è sufficiente a garantire l'affidabilità della teoria, e viceversa, teorie nuove (ma affidabili) potrebbero non essere state pubblicate, v. @DaubertVMerrelDownPharmaceuticalsInc, pp. 593--594.]
- Il tasso di errore (conosciuto o potenziale) e l'esistenza e aggiornamento di standard che regolano la tecnica scientifica devono essere presi in considerazione.^[V. @DaubertVMerrelDownPharmaceuticalsInc, p. 594. Per quanto riguarda l'informatica forense, può essere difficile misurare il "tasso di errore" del software con precisione matematica, ed è molto più probabile che il giudizio abbia natura discorsiva. Inoltre, non ci si deve limitare a considerare solo gli standard più autorevoli, perché l'evoluzione tecnologica potrebbe averli già resi parzialmente obsoleti nel tempo necessario per la loro preparazione. In particolare, se l'oggetto dell'analisi è nuovo, si deve considerare anche la ricerca scientifica indipendente, che non è ancora stata formalizzata in standard.]
- La *general acceptance* continua ad essere rilevante, ma non è più l'unico fattore.^[V. @DaubertVMerrelDownPharmaceuticalsInc, p. 594. La *general acceptance* è utile, ma non necessariamente richiesta. Ridurre l'ammissibilità solo al fatto che una teoria è largamente condivisa significa escludere l'ammissibilità di tutte le teorie che hanno solidi fondamenti scientifici, ma che semplicemente non hanno ancora ricevuto sufficiente attenzione dalla comunità scientifica. Questo è il caso tipico dell'informatica forense, dato che l'oggetto di studio è in continua evoluzione, sarebbe impossible riuscire ad ottenere un largo consenso su ogni singolo metodo di analisi.]

In Italia, la sentenza Cozzini del 2010 [@CassPenNum43786Anno2010, &sect; 16]
contiene dei criteri analoghi a quelli previsti nel caso *Daubert*, che continuano ad essere riaffermati dalla Cassazione anche di recente [@CassPenNum1801Anno2022, p. 21]:

> Al riguardo, mette conto richiamare i criteri di valutazione della prova scientifica delineati dalla giurisprudenza di legittimità, soprattutto sulla scorta dei cc.dd. canoni Daubert (dalla sentenza nordamericana Daubert vs Merrel Dow Pharmaceuticals, Inc. 509 U.S. 579, 113 S. Ct. 2786): &laquo;Per valutare l'attendibilità di una teoria occorre esaminare gli studi che la sorreggono. Le basi fattuali sui quali essi sono condotti. [L]'ampiezza, la rigorosità, l'oggettività della ricerca. Il grado di sostegno che i fatti accordano alla tesi. La discussione critica che ha accompagnato l'elaborazione dello studio, focalizzata sia sui fatti che mettono in discussione l'ipotesi sia sulle diverse opinioni che nel corso della discussione si sono formate. L'attitudine esplicativa dell'elaborazione teorica. Ancora, rileva il grado di consenso che la tesi raccoglie nella comunità scientifica. Infine, dal punto di vista del giudice, che risolve casi ed esamina conflitti aspri, è di preminente rilievo l'identità, l'autorità indiscussa, l'indipendenza del soggetto che gestisce la ricerca, le finalità per le quali si muove&raquo; (Sez. 4, n. 43786 del 17/09/2010, Cozzini, Rv. 248943-4).

In *Daubert*, si afferma che l'uso di criteri più flessibili rispetto alla *general acceptance* non risulterà nell'ingresso di teorie pseudo-scientifiche nel processo. Se una prova supera il vaglio di ammissibilità, ma la sua affidabilità è in dubbio, nel processo accusatorio le parti possono usare istituti come l'esame incrociato e l'ammissione di prove contrarie per screditarla [@DaubertVMerrelDownPharmaceuticalsInc, pp. 595--596.].

Allo stesso modo, nella sentenza Knox del 2015 si afferma che per la valutazione della prova, "[l]e coordinate di riferimento dovranno essere quelle afferenti al principio del contraddittorio ed al controllo del giudice sul processo di formazione della prova".^[Il "controllo del giudice" non va inteso come un ritorno al modello inquisitorio, ma come la necessità che il giudice valuti attivamente l'affidabilità della prova scientifica, invece di accettarla in maniera passiva. V. @CassPenNum36080Anno2015, pp. 34--35.]

A seguito delle osservazioni svolte fino a questo momento, è possibile notare degli elementi in comune fra il diritto processuale ed il metodo scientifico:

- Entrambi usano il confronto fra più parti come il modo per avvicinarsi alla verità;^[Nel contraddittorio, entrambe le parti criticano e cercano di contraddire gli argomenti dell'altra parte. Nella *peer-review*, gli scienziati criticano e cercano di falsificare le ipotesi e teorie degli altri scienziati.]
- Il confronto presuppone una motivazione relativa al proprio operato;^[Le parti devono indicare in maniera dettagliata le teorie scientifiche seguite, le attività pratiche svolte, ed il processo logico che è stato seguito per arrivare ad una certa conclusione. La motivazione deve essere comprensibile, in modo che sia criticabile e falsificabile, e deve essere sufficientemente dettagliata, in modo che l'altra parte processuale o gli altri scienziati possano provare a ripetere l'esperimento e riprodurre i risultati.]
- In generale, entrambi sono ispirati da una preferenza per la pubblicazione delle informazioni, e la trasparenza nel procedimento.^[Nel diritto processuale il segreto degli atti serve a proteggere l'efficacia delle indagini preliminari (art. 329 c.p.p.), le udienze sono pubbliche a pena di nullità (art. 471 co. 1 c.p.p.), e i casi in cui si procede a porte chiuse sono l'eccezione (art. 472 c.p.p.). Nel metodo scientifico, qualsiasi elemento che non viene pubblicato, o viene tenuto nascosto, rende la *peer-review* più difficoltosa, se non impossibile, e pertanto diminuisce la quantità e qualità della ricerca scientifica.]

L'informatica forense svolge attività di ricerca, e le conoscenze scientifiche vengono usate all'interno di processi. Pertanto, gli elementi sopra indicati (confronto, motivazione, pubblicazione e trasparenza) devono sicuramente guidare la disciplina.

Tuttavia, è ragionevole pensare che gli stessi elementi devono anche ispirare il software che viene usato nell'ambito dell'informatica forense,^[Sia durante la fase di ricerca, sia durante il trattamento dei dati informatici all'interno di un processo.]
e che pertanto, il suo modello di sviluppo si avvicini al modello della *peer-review*, o del contraddittorio.

In altre parole, il software usato all'interno dell'informatica forense deve essere sviluppato in maniera trasparente, e deve essere reso disponibile al pubblico in una forma che permetta lo studio del suo funzionamento, in modo che persone diverse dagli sviluppatori originali possano verificare il suo corretto funzionamento, ed eventualmente migliorarlo.

## Software libero

Il modello ideale per soddisfare le esigenze precedenti è il software libero.^[In inglese *free software*, dove *free* va inteso come "libero da vincoli", e non "gratuito", v. @FSFWhatIsFreeSoftware, sez. "Free software can be commercial".]
Il software può essere definito libero se sviluppato e distribuito al pubblico in maniera da garantire quattro libertà fondamentali:

> The freedom to run the program as you wish, for any purpose (freedom 0).
>
> The freedom to study how the program works, and change it so it does your computing as you wish (freedom 1). Access to the source code is a precondition for this.
>
> The freedom to redistribute copies so you can help others (freedom 2).
>
> The freedom to distribute copies of your modified versions to others (freedom 3). By doing this you can give the whole community a chance to benefit from your changes. Access to the source code is a precondition for this.^[La libertà di eseguire il programma come si desidera, per qualsiasi scopo (libertà 0). La libertà di studiare come il programma funziona, e modificarlo in modo che funzioni a proprio piacimento (libertà 1). L'accesso al codice sorgente è una condizione necessaria per questa libertà. La libertà di ridistribuire copie così da aiutare gli alti (libertà 2). La libertà di modificare copie della tua versione modificata ad altri (libertà 3). Così facendo, puoi offrire all'intera comunità la possibilità di beneficiare delle tue modifiche. L'accesso al codice sorgente è una condizione necessaria per questa libertà.]

Se anche solo una di queste libertà è limitata^[È irrilevante che la limitazione sia minima, ipotetica, difficile da far valere nella pratica, fondata su motivi etici, ecc. Ad esempio, la licenza di *jsmin*, scritto da Douglas Crockford, contiene la frase "*The Software shall be used for Good, not Evil.*" (il software dovrà essere usato per il bene, non per il male). Questa clausola è considerata una limitazione di una delle libertà fondamentali (v. @FSFWhatIsFreeSoftware, sez. "The freedom to run the program as you wish", e @FSFVariousLicensesAndCommentsAboutThem, sez. "The JSON License"), e pertanto rende il programma non-libero. V. R. Grove, *JSMin isn't welcome on Google Code*, 2009, <https://web.archive.org/web/20230114224625/https://wonko.com/post/jsmin-isnt-welcome-on-google-code/>.]
si parla di software non-libero o proprietario [@FSFWhatIsFreeSoftware, sez. "The four essential freedoms"].

Le libertà menzionano la possibilità di accedere al *source code* (codice sorgente). Il codice sorgente viene definito come [@FSFWhatIsFreeSoftware, sez. "The freedom to study the source code and make changes"]:

> *[T]he preferred form of the program for making changes in. Thus, whatever form a developer changes to develop the program is the source code of that developer's version.*^[La rappresentazione del programma preferita per apportare cambiamenti. Pertanto, qualsiasi rappresentazione lo sviluppatore cambi al fine di sviluppare il programma è il codice sorgente di quella versione del programma.]

È preferibile usare una definizione espansiva del codice sorgente, che includa sia il codice propriamente detto,^[File di testo che contengono istruzioni scritte in un determinato linguaggio di programmazione.]
sia qualsiasi altro file che è necessario o utile per l'uso del programma.^[Ad esempio, file di configurazione, o file che contengono comandi per compilare ed installare il programma. Più in generale, qualsiasi file la cui presenza o contenuto altera il comportamento del programma in qualsiasi modo, anche se questo cambiamento riguarda solo come i dati vengono presentati all'utente, e non come vengono elaborati, deve essere considerato parte del codice sorgente di quel programma.]

Il codice sorgente si contrappone al codice macchina, la forma del programma che può essere eseguita direttamente dalla macchina.^[Per "macchina" si intende più precisamente il processore, che è in grado di comprendere solo un insieme di istruzioni limitato, chiamato *instruction set*.]
Il codice sorgente viene trasformato in codice macchina da un compilatore.^[Salvo bug nel compilatore, il codice sorgente ed il codice macchina rappresentano le stesse istruzioni, espresse in due linguaggi diversi. Il codice sorgente è scritto in un linguaggio più vicino ai linguaggi naturali, e quindi è più facile da leggere, scrivere e modificare per gli sviluppatori, ma non può essere eseguito. Viceversa, il codice macchina è un linguaggio che consiste solo in una lunga lista di istruzioni estremamente semplici, è difficile da modificare a mano, ma può essere eseguito dalla macchina.]

Il codice macchina presenta una serie di svantaggi:^[È bene notare che questi svantaggi non significano che il codice macchina non vada utilizzato, perché altrimenti sarebbe impossibile eseguire qualsiasi programma. Piuttosto, devono essere interpretati come argomenti a favore dell'adozione del software libero, e quindi della distribuzione del codice sorgente.]

- Il codice macchina non può essere sempre eseguito.^[Questo limita la libertà di eseguire il programma. Il codice macchina consiste in un insieme chiuso di possibili istruzioni (*instruction set*) che vengono codificate in codice binario secondo un formato preciso. Questi elementi variano a seconda dell'architettura del processore (x86, AMD64, ARM, etc.), a seconda del momento di produzione del processore (i processori più nuovi supportano più istruzioni), ecc. Pertanto, il codice macchina è tendenzialmente legato all'architettura per cui è stato compilato. Viceversa, il codice sorgente può sempre essere ricompilato e quindi funzionare su più processori.]
perde la struttura originale,^[Questo limita la libertà di studiare e modificare il programma, perché diventa necessario ricostruire il suo funzionamento, e non è possibile fare riferimento al codice già esistente per apportare modifiche. Ad esempio, il codice sorgente può essere diviso in numerosi file, ma la compilazione risulta in un singolo file; informazioni come il nome delle variabili, dei valori nelle strutture di dati, delle funzioni, ecc., sono sostituite da riferimenti ad indirizzi di memoria, perché è l'unico formato che il processore comprende; i commenti che spiegano come il codice funziona vengono eliminati; ecc.]
risulta "offuscato",^[Questo limita la libertà di studiare il programma, perché diventa difficile seguire il suo funzionamento. La perdita della struttura originale è già una prima forma di "offuscamento" del codice sorgente. Inoltre, il compilatore può riscrivere le istruzioni del codice macchina in modo da raggiungere lo stesso risultato, ma in maniera più efficiente (*compiler optimizations*), che rende ancora più difficile capire il funzionamento del codice. Ad esempio, un'istruzione usata per calcolare gli indirizzi di memoria può essere anche usata per compiere calcoli aritmetici (v. B. Visness, *Using the LEA instruction for arbitrary arithmetic*, 2022, <https://web.archive.org/web/20220630160511/https://handmade.network/forums/articles/t/7111-using_the_lea_instruction_for_arbitrary_arithmetic>). Ancora, è possibile introdurre del vero e proprio offuscamento intenzionale, ricombinando il codice in maniera da rendere estremamente difficile capire il suo funzionamento (ad esempio, v. xoreaxeaxeax, *movfuscator*, 2020, <https://github.com/xoreaxeaxeax/movfuscator/tree/ea37dae93fbcd93f642c71a53878da588bd7ddb4>).]

L'unica libertà che non è limitata dalla compilazione è la possibilità di ridistribuire copie, ma questa libertà può essere limitata per vie legali. Il diritto d'autore si applica anche ai programmi per elaboratore, perché vengono espressamente equiparati ad un'opera letteraria (art. 1 co. 2 l.d.a.),^[Legge 22 aprile 1941, n. 633, "Protezione del diritto d'autore e di altri diritti connessi al suo esercizio."]
indipendentemente dal fatto che il software sia espresso come codice sorgente o codice macchina.^[Come indicato espressamente dall'art. 10(1) dell'accordo TRIPs (v. <https://web.archive.org/web/20230929163013/https://biblioteche.cultura.gov.it/it/documenti/Servizio_III/4_accordo_trips_1994_x1x.pdf>) e come desumibile dall'art. 4 del trattato OMPI sul diritto d'autore (v. <https://web.archive.org/web/20231230130759/https://biblioteche.cultura.gov.it/it/documenti/Servizio_III/5_trattato_ompi_sul_diritto_d_autore_wct_1996_x1x.pdf>).]

La conseguenza più immediata è il "diritto esclusivo" dell'autore di creare copie dell'opera (software), prevista in generale dall'art. 13 l.d.a., ed in maniera specifica per i "programmi per elaboratore" all'art. 64-*bis* lett. *a* l.d.a.^[Sono previste delle limitazioni ed eccezioni a questo diritto. Ad esempio, è possibile riprodurre opere "a fini di pubblica sicurezza, nelle procedure [&hellip;] giudiziarie" (art. 67 l.d.a.). Il processo penale potrebbe essere considerato una procedura penale con fini di sicurezza. Ancora, è possibile riprodurre le opere "per uso personale", purché non vengano distribuite al pubblico (art. 68 co. 1 e 6 l.d.a.).]

Una seconda conseguenza è la possibilità di limitare l'uso delle copie^[Si parla di "uso" e non "creazione" delle copie, perché è sempre possibile copiare i dati informatici. L'unico modo per evitare la creazione di copie non autorizzate è applicare dei meccanismi che impediscono l'esecuzione del software copiato senza autorizzazione. Ad esempio, si può controllare la presenza di *dongle* USB che contengono una licenza per l'uso del software in formato digitale, oppure si possono contattare i server dello sviluppatore per verificare che l'utente sia autorizzato ad usare il programma, ecc. L'efficacia di queste misure di protezione si basa sulle caratteristiche del software compilato: sono difficili da rimuovere perché è difficile capire quali parti del codice macchina contengono le istruzioni necessarie al loro funzionamento.]
mediante l'uso di misure tecnologiche.^[Spesso ci si riferisce all'uso di queste misure con l'acronimo *DRM* (*digital rights management*, gestione digitale dei diritti). Gli sviluppatori del software non sono tenuti ad usare questo tipo di misure (v. @Blomqvist2014, 207), ed in questo caso si parla di opere che sono *DRM-free* (libere da DRM).]

Questo tipo di misure sono regolate dall'art. 11 del trattato OMPI sul diritto d'autore [@Blomqvist2014, 205].
A livello nazionale, l'uso di misure di protezione è definito e regolato dalla legge sul diritto d'autore all'art. 102-*quater*:

> 1\. I titolari di diritti d'autore [&hellip;] possono apporre sulle opere o sui materiali protetti misure tecnologiche di protezione efficaci che comprendono tutte le tecnologie, i dispositivi o i componenti che, nel normale corso del loro funzionamento, sono destinati a impedire o limitare atti non autorizzati dai titolari dei diritti.
>
> 2\. Le misure tecnologiche di protezione sono considerate efficaci nel caso in cui l'uso dell'opera o del materiale protetto sia controllato dai titolari tramite l'applicazione di un dispositivo di accesso o di un procedimento di protezione, quale la cifratura, la distorsione o qualsiasi altra trasformazione dell'opera o del materiale protetto, ovvero sia limitato mediante un meccanismo di controllo delle copie che realizzi l'obiettivo di protezione.

La l.d.a. non indica un elenco di *exceptions and limitations* ("eccezioni e limitazioni") che permettono di rimuovere o aggirare le misure di sicurezza.^[L'art. 102-*quater* co. 3 afferma solo che resta salva la disciplina in generale sui programmi per elaboratore. Alcuni stati hanno ammesso la possibilità di rimuovere le misure di sicurezza, ma solo in casi limitati o eccezionali (ad esempio, per permettere l'uso da parte dell'autorità giudiziaria, o per ragioni di sicurezza nazionale). V. @Blomqvist2014, p. 208.]
Tuttavia, anche se la legge prevedesse esplicitamente questa possibilità, sarebbe preferibile evitare di rimuovere le misure di protezione per ragioni tecniche.^[Per essere efficace, il DRM deve essere difficile da rimuovere, ma più il funzionamento del DRM è complesso, e quindi più è difficile sapere quali istruzioni nel codice macchina vanno rimosse, e maggiore è il rischio di andare a modificare anche il programma in maniera difficilmente imprevedibile. Questo margine di incertezza è inaccettabile nel software scientifico.]

----

Una terza conseguenza è la possibilità di eseguire il *reverse-engineering* ("ingegneria a ritroso").

- Laddove il software non può essere riprodotto o eseguito, è possibile studiare il suo funzionamento a fini di interoperabilità
- Argomenti a favore della possibilità di reimplementare il software

Laddove la *software engineering* (ingegneria informatica) costruisce il software, la reverse-engineering serve a capire come il software è stato costruito. Consiste nell'analisi del codice macchina, già compilato, per riprodurre le funzionalità del codice sorgente originale, di cui non si dispone. Tuttavia, questa facoltà è limitata al solo scopo dell'interoperabilità (art. 64-*quater*, co. 1):

> L'autorizzazione del titolare dei diritti non è richiesta qualora la riproduzione del codice del programma di elaboratore e la traduzione della sua forma ai sensi dell'art. 64-bis, lettere a) e b), compiute al fine di modificare la forma del codice, siano indispensabili per ottenere le informazioni necessarie per conseguire l'interoperabilità, con altri programmi, di un programma per elaboratore creato autonomamente purché siano soddisfatte le seguenti condizioni:
>
> a) le predette attività siano eseguite dal licenziatario o da altri che abbia il diritto di usare una copia del programma oppure, per loro conto, da chi è autorizzato a tal fine;
> b) le informazioni necessarie per conseguire l'interoperabilità non siano già facilmente e rapidamente accessibili ai soggetti indicati alla lettera a);
> c) le predette attività siano limitate alle parti del programma originale necessarie per conseguire l'interoperabilità.

L'interoperabilità è definita come la "[c]apacità di due o più sistemi, reti, mezzi, applicazioni o componenti, di scambiare informazioni tra loro e di essere poi in grado di utilizzarle."[^DefinizioneInteroperabilità] Il software di analisi che viene usato nell'informatica forense rientra a pieno titolo all'interno di questa definizione, perché è interessato ad estrarre ed utilizzare informazioni da sistemi, reti, e altre applicazioni.

[^DefinizioneInteroperabilità]: \VediUrl{Treccani.it}{Interoperabilità}{2008}{https://www.treccani.it/enciclopedia/interoperabilita_\%28Enciclopedia-della-Scienza-e-della-Tecnica\%29/}.

Il limite fondamentale alla reverse-engineering è indicato nel co. 2 dello stesso articolo. Le informazioni ottenute non possono essere usate per "lo sviluppo, la produzione o la commercializzazione di un programma per elaboratore sostanzialmente simile nella sua forma espressiva, o per ogni altra attività che violi il diritto di autore".

L'obiettivo della norma è di prevenire la concorrenza sleale (mediante la creazione di software essenzialmente identico a software già esistente), e la pirateria (la rimozione delle misure di protezione richiede l'uso di tecniche di reverse-engineering). È estremamente improbabile che il software di analisi sia "sostanzialmente simile nella sua forma espressiva" rispetto al software analizzato, perché hanno finalità radicalmente diverse. Il software di analisi non può essere usato per svolgere le stesse funzioni del programma analizzato, serve solo ad estrarre ed elaborare informazioni che possono essere utili all'interno di un processo.

Infine, il co. 3 sanziona le clausole contrattuali che vietano il reverse-engineering (se eseguito con la specifica finalità dell'interoperabilità) con la nullità.

- necessità di studiare il funzionamento dei programmi
- necessità di garantire la possibilità 

L'informatica forense è interessata allo studio del funzionamento di due categorie di programmi:

La l.d.a. afferma espressamente il diritto di poter studiare il funzionamento del software, anche se proprietario, e sanziona le clausole contrattuali che vietano questa possibilità con la nullità (art. 64-*ter*, co. 3):

> Chi ha il diritto di usare una copia del programma per elaboratore può, senza l'autorizzazione del titolare dei diritti, osservare, studiare o sottoporre a prova il funzionamento del programma, allo scopo di determinare le idee ed i principi su cui è basato ogni elemento del programma stesso \Omissis{} Le clausole contrattuali pattuite in violazione del presente comma e del comma 2 sono nulle.

----

### Licenze libere

- concessione dei diritti mediante diritto d'autore, 94
- licenze nel diritto italiano, 96

### Licenza GPL

- 98 ss.

## Confronto software proprietario e libero

- libertà esecuzione programma, 74--76

La prima libertà è la libertà di eseguire il programma a proprio piacimento [@FSFWhatIsFreeSoftware, sez. "The freedom to run the program as you wish"]:

> *The freedom to run the program means the freedom for any kind of person or organization to use it on any kind of computer system, for any kind of overall job and purpose, without being required to communicate about it with the developer or any other specific entity. In this freedom, it is the user's purpose that matters, not the developer's purpose;* [&hellip;]^[La libertà di eseguire il programma significa la libertà per qualsiasi tipo di persona o organizzazione di usarlo su qualsiasi tipo di sistema informatico, per qualsiasi tipo di lavoro o finalità, senza essere costretti a doverlo comunicare allo sviluppatore o altre entità specifiche. In questa libertà, importa la finalità [voluta] dall'utente, non la finalità [prevista] dallo sviluppatore.]

Questa libertà non riguarda le funzionalità che il programma ha, ma solo l'assenza di divieti od ostacoli alla sua esecuzione.^[Ad esempio, un programma potrebbe rifiutare input validi, o arrestarsi in maniera incondizionata senza produrre output utili, o semplicemente non funzionare correttamente su un certo sistema informatico, ma tutti questi fattori riguardano il corretto funzionamento del programma, non la sua esecuzione. V. @FSFWhatIsFreeSoftware, sez. "The freedom to run the program as you wish".]

Un programma che non può essere eseguito potrebbe sembrare un ossimoro,^[Quello che contraddistingue i programmi rispetto agli altri tipi di dati digitali è proprio il fatto che possono essere eseguiti. Se un programma non può essere eseguito, è inutile. Le prime versioni della definizione di software libero non includevano questa libertà, che è stata aggiunta in seguito. V. @FSFWhatIsFreeSoftware, nota 1.]
ma 

- importanza accesso codice sorgente, 77
- giurisprudenza amministrativa su decisioni algoritmiche, 80--82
- ridistribuzione copie con modifiche, 82--83, 47--50
- resilienza, 85
- imparzialità, 86
- trasparenza e contraddittorio, 84
- altre osservazioni, 87--94
- difficoltà studio e reimplementazione (segreti industriali, brevetti, 89)
